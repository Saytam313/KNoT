Do redakce jsme dostali předprodukční kus ultratenkého 14'' notebooku Acer Swift 5, díky kterému bylo možné otestovat nejnovější počin v rámci procesorů od Intelu. Pod tlakem nedávných vlastních neúspěchů a nyní také silnější konkurence se musí Intel snažit, aby nepřišel o své dominantní postavení na trhu. Nové procesory zvyšují TDP, výrazně rozšiřují integrované grafické jádro a nabízí vysoké frekvence.

První Test 11. generace procesoru Intel Core - Acer Swift 5 (SF514-55T)
Kapitoly článku:

14'' Swift 5 se dočkal několika úprav oproti předchozí generaci. Kromě toho, že má nyní nové procesory, došlo také ke změnám šasi. Základna nyní působí pevněji než předtím a mnohem lépe se brání kroucení. Díky tomuto kroku by měly být při manipulaci méně namáhány vnitřní komponenty. Lesklý displej s tenkou dotykovou vrstvou snižuje hmotnost a umožňuje víku být tenčím, což pochopitelně přináší vyšší poddajnost při kroucení, oproti notebookům s tlustším a těžším dotykovým sklem, určeným i pro práci se stylusem. Extrémně nízká hmotnost celého notebooku, pouhý 1 kg, zde s sebou stále nese určitě vyšší nároky na ohleduplnost při používání, běžná vlastnost velmi tenkých a lehkých notebooků.

Klávesnice zůstala stejně pohodlná jako v předchozí generaci. Má nečekaně uspokojivý tlumený zvuk při psaní a mechanika je z mého pohledu velmi přesná. Je to jedna z těch klávesnic, na které je radost psát i delší texty (odzkoušeno).

Konstrukce notebooku, kdy spodní hrana víka dokáže po otevření mírně zvednout zadní část základny počítače, je velmi výhodná pro novou generaci procesorů, která v zátěži pracuje s větším TDP (thermal design power). Při běžné kancelářské zátěži je notebook obvykle úplně zticha a chlazením na sebe nijak neupozorňuje. Jiné je to pochopitelně v zátěži, kdy už ventilátor fouká rychle. Potěšující však je, že zvuk chlazení je v zátěži spíše neutrální a bez pískání. V tiché místnosti počítač nepřeslechnete, ale v běžném kancelářském ruchu se možná jeho hluk ztratí. Chlazení tedy považuji za velmi povedené.

Pokud jde o spotřebu – v zátěži je vyšší výkon vykoupen vyšší spotřebou a s tím související nižší výdrží na baterii. Pokud však mluvíme o běžném použití na web a on-line kancelářskou práci, zdá se být nová generace podobně úsporná jako ta stará (podrobnější testy raději provedeme až na finálních kusech).
====
pos
/////
Levnější monitory už dávno nejsou jen o FullHD rozlišení a preferování jisté značky. Pokud se rozhodnete, že chcete levný monitor na hraní, máte dnes široký výběr. Parametry, jako jemné rozlišení, polohovatelnost, vysokou obnovovací frekvenci a krátkou dobu odezvy, lze najít i v nižší třídě. Při správném výběru nemusíte narazit ani na pověstné „ale“. Konkurence je ovšem veliká a herních monitorů okolo pěti tisíc naleznete hodně. Na recenzi nám tu přistál model od Asusu. Označení VG249Q předjímá 24palcovou obrazovku a nálepka 144Hz jistě zaujme hlavně milovníky kompetitivních titulů. Jak tedy monitor z rodiny TUF obstál a čím se vyznačuje?



Za pár minut připraven do akce
Celé balení vymyslel výrobce svým způsobem chytře. Monitor je již z velké části smontovaný, obrazovka připevněná k noze a stačí tak nasadit samotný podstavec, na kterém bude stát. Jedná se o jeden šroub, jenž jde utáhnout rukou. Žádné nářadí nepotřebujete. Zapojení monitoru zabere vyloženě jen pár minut, a to i přes skutečnost, že se všechny porty nacházejí v zadní straně směrem dolů. Dosáhnout na ně nepředstavuje problém právě díky možnosti otočit obrazovku o 90°, kdy konektory směřují přímo na vás. Více o polohovatelnosti později.



V balení kromě samotného monitoru naleznete i HDMI a napájecí kabel. Mimo HDMI lze k připojení k PC využít i DisplayPort a starší D-Sub. Audio stránku doplňuje výstup na sluchátka i vestavěné reproduktory. Ty hrají vzhledem k cenovce průměrně. Na nenáročný film, či seriál postačí. Pokud jste náročnější na herní zvuk, rozhodně ponechte na hlavě sluchátka.

Kompetitivní hry při 144Hz
Parametrů, které ovlivňují herní zážitek, je hodně. Lepší podání barev, velká úhlopříčka, vysoká obnovovací frekvence a jemné rozlišení spadají mezi ty nejdůležitější. Začneme u rozlišení. FullHD na 24 palcích plně dostačuje, pokud nemáte obličej nalepený na displeji. Barevné podání IPS displeje na hry rovněž postačuje. Nemá cenu si mazat med kolem pusy, pokud pracujete v grafických programech, rozhodně není levný herní monitor ideální volbou. Navíc zamrzí, že se v této kategorii nerozmohl trend zvyšování maximálního jasu. Posunout 250cd/m2 na vyšší hodnotu by totiž prospělo obrazu více, než přesnější podání barev. Není to ani tak kritika monitoru, ale spíš výrobců, kteří nevěnují tomuto parametru dostatečnou pozornost. Matná povrchová úprava tuto skutečnost lehce zachraňuje.

Asus ovšem pozornost věnoval hlavně obnovovací frekvenci. Ta dosahuje až na 144 Hz a kdo někdy hrál na monitoru, jenž přesáhnul aspoň 120 Hz ví, že plynulejší obraz dělá víc, jak jemnější rozlišení na této úhlopříčce. Pokud do nějakého parametru herního monitoru má cenu investovat, ačkoliv šetříte, je to právě obnovovací frekvence. Obraz působí plynule a jen těžko bez ukázky vysvětlíte ostatním, jak moc. Asus navíc nezapomněl ani na podporu variabilního frameratu pomocí AMD FreeSync. Vaše grafická karta proto nemusí 144 FPS dosáhnout, přesto si plynulejší obraz do sytosti užijete.

Ve výsledku z toho těží hlavně kompetitivní hry. Nehraje přitom roli, zda preferujete Valorant, CS:GO, Lolko, Dotu nebo třeba Rainbow Six Siege. Stejně tak je tomu u závodní her, ale rozdíl poznáte i při scrollování na internetu. Vysoká obnovovací frekvence dělá prostě hrozně velký rozdíl a díky rozšíření této vlastnosti mezi levné monitory již neexistuje výmluv, proč 144 Hz nebrat. Obnovovací frekvenci přitom doplňuje IPS panel, který podává slušné pozorovací úhly a 1ms doba odezvy.



Herní specifikace pak doplňují technologie jako Flicker-Free a Shadow Boost. Záleží na vás, zda funkce využijete. Z testování můžeme říct, že náš oči nebolely a jako nejvíc praktická funkce se jevila možnost nastavit si na monitoru vlastní crosshair.

Polohuj jak chceš
Zatím se monitoru dalo vytknout snad jen průměrné podání barev. Za těchto okolností by asi monitor zapadl mezi ostatní v dané cenové kategorii. Jenže Asus přidává jednu super vlastnost, kterou možná využijete jednou za čas, ale o to víc si jí vychválíte. Řeč je o polohovatelnosti. Monitor lze snadno výškově posouvat, otáčet dle osy stojanu i naklánět. Není navíc problém obrazovku kompletně přetočit na výšku. To navíc usnadní právě přístup k jednotlivým portům. Otáčení i posun v jednotlivých osách je precizně provedeno a monitor drží v jakékoliv poloze.



Stojan monitoru přitom není masivní a zabere málo prostoru. Černo červené doplňky působí minimalisticky a hezky. Celkově vzhledu není co vytknout, protože zaujme, ale nijak při hraní neruší.



Ergonomický stojan se zkrátka povedl, a právě jeho přítomnost monitor Asus VG249Q velmi odlišuje od konkurence. Přesto výrobce umožňuje využít VESA držáku.

Úspěšný útok cenou
Jestli hledáte nejlepší koupi v dané kategorii, jistě hledíte na důležité a praktické parametry. RGB podsvícení vám snímky za sekundu nepřidá. IPS panel a 144 Hz ale jistě oceníte. Možnost snadného polohování rovněž. Konkurence sice nabízí podobné vlastnosti panelů, ale nepřidává onu polohovatelnost a jistotu značky, jakou u Asusu máte. Vtip je ovšem v tom, že VG249Q je levnější, než konkurenční produkty s podobnými parametry.



Asus prostě dokázal vyrobit monitor s panelem, který se v dané cenové relaci okolo pěti tisíc vyrovná konkurenci. Přitom zbylé provedení, především stojanu, ostatní převyšuje. To vše za nižší cenu. Asus VG249Q je ve své kategorii definicí skvělého poměru ceny a výkonu. Rozhodně doporučujeme.
====
pos
////
Sportovní prvotina od Korejské automobilky je jedno velké nekončící překvapení. Automobilka bez sportovních kořenů dokázala pod vedením Alberta Biermanna postavit auto, které zavřelo pusu všem kritikům. Auto postavené ve zcela jiné filozofii než jeho konkurence. Nehonilo se za časy na okruhu ani maximálními výkony, chtělo poskytnou co největší potěšení řidiči. A přesně to splnilo. Dokonale sladěný balíček řidičské radosti, a pro mě stále nejzábavnější nová předokolka na trhu. Po pár letech si dokázalo vybudovat silné postavení: a v automobilce si řekli, že by to chtělo ještě trochu okořenit. Přichází tak přísně omezená edice, která vznikne pouze v počtu 600 kusů, z toho do Čech se jich podívá jen 7. A věřte mi, že tahle limitka není jen o pár nálepkách a hezčích kolech.

Ale dnes nebudeme dokola omílat skoro hollywoodský příběh o tom, jak se z podceňovaného outsidera stal hrdina – o tom už bylo napsáno dost. Dnes se podíváme na to, proč je zrovna tohle auto tak výjimečné. Hlavním cílem úprav bylo vytvořit ještě o něco koncentrovanější sportovní zážitek, a šlo se na to snižováním hmotnosti. Celkem o víc, než 50 kilo. A co je nejdůležitější – většina kil šlo dolů z neodpružených hmot, takže na místech, kde to opravdu dává smysl. Z oněch 50 kilo ukously celých 22 kilogramů nádherná kovaná kola od O.Z. racing. Odlehčování na podvozku pokračovalo na zadní nápravě, kde jsou závěsy s náboji kol nově vyrobené z hliníku. O zbytek diety se postaral carbon (odtud to „C“ v názvu). Všechny díly jsou vyrobeny opravdu z uhlíkových vláken – žádné nálepky ani atrapy. Kapota přinesla úsporu více než 7 kilo. Na předním nárazníku, prazích a zadním difuzoru se ušetřila další kila. Musím pochválit kvalitu zpracování carbonových dílů. Automobilka zde odvedla skvělou práci. A nejen, že skvěle vypadají, jsou zároveň i funkční a spolu s nižší hmotností přináší i zlepšení aerodynamiky.

Dalších vylepšení se dočkal interiér. Ne, zatím nejásejte. Stále jde o černo černou nudu, ale aspoň rudé pásy tu trochu dělají parádu. Ostatní změny jsou víceméně funkční. Tou nejmenší je plaketka s výrobním číslem, které je dle mého na trochu zvláštním místě a nepůsobí moc hodnotně – ale je tu, a to se počítá! Další novinkou je alcantarou pošitý volant, který skvěle padne do ruky. Oproti klasickému má ještě dvě kouzelná tlačítka v červené (nebo oranžové, neumím to poznat, jsem chlap) barvě, namísto standardní modré. No, a tou poslední (a nejlepší) změnou jsou carbonové škopky od Sabeltu, které ukrojily dalších 15 kilo. Jedna věc je, že jsou tak krásné až vám zvlhnou oči, důležitější ale je, ale že si v „eNku“ konečně můžete pořádně sednout. Standardní sedadla z i30N jsou totiž zbytečně komfortní a sedí se v nich trochu jak na záchodě. Zatímco ty v „Céčku“ jsou manuálně posuvné, a daleko méně polstrované. Hlavní výhody jsou dvě. Tou první je, že pod zadkem máte méně materiálu, takže si s vámi auto může lépe povídat. Tou druhou je, že se sedí výrazně níž, takže do auta doslova spadnete a jste nádherně v linii s kapotou. Řidičská pozice je nyní na zcela jiné úrovni. No, a vlastně mě ještě napadá jedna výhoda. Pokud jste takový pořízek jako já a do metráku vám chybí jedna pořádná svačina, tak snižujete i těžiště – věda. To ostatně snížila už automobilka o 8,8 milimetru díky kratším pružinám.

Pohonná jednotka se bohužel změn nedočkala. Ne, že by to bylo až tak potřeba. Foukaný dvoulitr je skvělý, a výkon mu nechybí – stále nabízí 275 koní a 378 Nm. Ale sakra, jde o limitku. I symbolických 10 koníků by potěšilo. Nezbývá, než jít na silnici ověřit, jak se změny podepsali na chování tohohle uličníka.

První kilometry kodrcání po městě nepřináší žádné překvapení. Auto je tvrdé jak žebřiňák. Už klasické i30N je pořádně tuhé, a zkrácení pružin o 6 milimetrů to moc nevylepšuje. Auto i v nejměkčím nastavení poskakuje, kopíruje každou díru, a tak nějak vás nutí proklínat politiky za nedodržené sliby o opravení silnic. Tvrdá skořepina se navíc ani nesnaží ochránit vaše pozadí před nakopáváním. Netvrdím, že se to nedá vydržet. Takové Clio Trophy je ještě o kousek horší, ale jestli tohle chcete postupovat při denní ježdění, tak musíte být hodně odhodlaní, nebo mít sklony k sebepoškozování. Jen to, prosím, neberte jako kritiku. Tohle auto nikdo nestavěl jako nákupní tašku, a denní použitelnost bylo asi to poslední, co měli inženýři v hlavách – tohle není Golf GTI. S radostí tedy nechám město za zády a upaluju na okresky.

Bláhově přepínám auto do nejostřejšího režimu N a vyrážím. Už je to nějaká doba, co jsem naposledy v Nku seděl, a trochu jsem zapomněl, jaký tohle auto umí dělat kravál. Po instalaci filtru pevných částic se sice z toho cirkusu něco ztratilo, ale pořád vydávají koncovky výfuky naprosto šílený řev, který připomíná závoďáky. A ta kanonáda při řazení – už se zase směju jak pitomec. Zajímavý poznatek je taky fakt, že i přes totožný výkon se sériovkou se auto daleko lépe rozebíhá. Motor nemá takový problém roztočit lehká kovaná kola, a tahle šedá střela daleko agresivněji buduje rychlost. Protáhnu se první sérií zatáček a zjišťuji, že N režim je pro skutečný svět už trošku moc. Přiznám se, že okreska, kterou si vybírám, nemá zrovna ukázkový povrch. Rád auta vyzkouší v limitních situacích, ne ve sterilních podmínkách, kde funguje vše. A stejně jako u běžného i30N i zde platí, že nejtvrdší režim podvozku se hodí pouze na okruh.

Auto v něm působí jako by nemělo tlumiče, má trochu problém držet kontakt s vozovkou, a odskakuje na nerovnostech. Na druhou stranu, na okruhu tenhle „beton“ oceníte. Po pár kilometrech tedy vyměknu, a podvozek dávám do nejkomfortnějšího nastavení. U Hyundai i30N totiž můžete volit buď přednastavené režimy, nebo si nakonfigurovat vlastní. Na našich cestách se mi nejvíc osvědčilo řešení všechno nejvíc, jen podvozek do měkka. A hle, všechno se rázem mění. Auto je pořád tvrdé jak šutr, ale dokáže naprosto dokonale kopírovat vozovku bez ohledu na to, jak moc je rozmlácená. Všechna kola jsou neustále v kontaktu s asfaltem a vám to tak dává možnost využít naplno potenciál auta. Najednou je auto jak teriér, který se žene za míčkem. Z jedná zatáčky do druhé skáče s takovou chutí, že se vám tomu nechce věřit. Nikde jsem se o tom nedočetl, ale trochu Hyundai podezírám z toho, že auto má trochu agresivnější geometrii, protože to, jakým způsobem padá do oblouku je opravdu úžasné. Auto předvádí skvělou stabilitu. Jakmile se kousne, už nepustí. Navíc mu vyloženě chutná drsné zacházení. Jakmile k němu budete přistupovat v rukavičkách, začne se s vámi hádat. Musíte mu dávat jasné příkazy, držet ho pod krkem, a hlavně se nepo***.

Ono totiž oproti většině dnešních hothatchů působí dost divoce a nesmlouvavě. Skvělou práci odvádí i elektronicky řízený samosvor na přední nápravě. V oblouku krásně stahuje čumák dovnitř zatáčky a na výjezdu můžete pořádně zatopit beze strachu, že spácháte kremaci jedné gumy. Naprosto fenomenální je také šestistupňový manuál. Ten je oproti standardu beze změny, ale to vůbec nevadí. Má krátké přesné dráhy, a měnit s ním rychlosti je naprostá slast. A zapomenout určitě nemůžu ani na výtečně nastavené řízení. Posilovač v Nku beru společně s tím v ToyoBaru za jeden z nejlépe naladěných na trhu. Je příjemně tuhý, k řidiči posílá kupu informací a nechybí mu přesnost. Taky je řízení extrémně rychlé. Mezi krajními polohami má jen lehce přes 2 otáčky, a je tak citlivé, že i sebemenší impulz se ihned přenáší do karoserie. Ze začátku jsem tak měl trochu problém držet auto v přímém směru na dálnici, ale je to o zvyku. Jakmile dojde na lámání chleba a budete chtít auto využít k tomu, k čemu bylo stvořené, budete ho milovat. Auto díky němu můžete skládat s naprostou precizností do zatáček, a přitom snad nikdy nedojde na situaci, kdy bude potřeba ručkovat.

Celkově by se dalo říct, že vše, co platí o běžném Nku, platí i zde. Stále je to úžasně zábavné auto, které svým přístupem k řidiči nemá ve své třídě konkurenci. Stále má v sobě ten správný nádech starých časů, kdy bylo potřeba opravdu řídit. Stále jde o trochu záludnou potvoru, kterou se musíte naučit krotit, ale odmění se vám za to spoustou zážitků. V limitované verzi se ale podařilo každou ze zmíněných vlastností posunout ještě o malý kousek dál a stvořit tak opravdu koncentrovaný řidičský nástroj, který baví a zároveň je až nebezpečně rychlý. Na první pohled decentní změny mají ve výsledku obrovský dopad na to, jak celé auto působí. Je to skvělá ukázka poctivého továrního tuningu, kde se zlepšilo celé auto a stvořil se naprosto vyvážený balíček, který dohromady funguje v naprosté symbióze.

Na těch pár řádků je opravdu těžké dostat všechny pocity a to, jak neuvěřitelně funkční tohle auto je, když dojde na ostrou jízdu. Teď bych vám tu mohl začít vyprávět o jednom krásném výletu do nejvyššího českého pohoří, kde jsem s tímhle prckem na zakroucených cestičkách dělal vrásky na čele majiteli osmiválcové R8, ale vy byste mi stejně nevěřili…a ve finále to ani není důležité. Důležité je, že Hyundai postavil auto, na které budu s láskou vzpomínat. Auto, které svým ražením vyvolává vzpomínky na dobu dávno minulou. Auto, které potřebuje, aby se ve vás probudil řidič. A za každé takové je potřeba být vděčný. Ať si klávesnicoví kovbojové třeba otlučou prsty do krve, Hyundai i30N Project C je zatraceně povedený kousek.

Hyundai i30N Project C toho na první pohled moc nemění, ale malé změny na hodně místech přinesly zcela nové chování auta. Jde o koncentrovanou řidičskou zábavu a závan starých časů, kdy byla auta trochu zběsilejší.
====
pos
////
Ne každý je ochotný utratit za bezdrátová sluchátka tisíce korun. Právě proto Honor před nedávnem představil Choice Earbuds. Ačkoli jim nelze zapřít značnou podobu s AirPods, za 899 Kč toho nová sluchátka od Honor nabízí více, než by kdokoli čekal.
Honor Choice Earbuds v první řadě zaujmou svojí výdrží. Na jedno nabití totiž zvládnou přehrávat hudbu až 6 hodin, spolu s nabíjecím pouzdrem pak poskytnou až 24 hodin přehrávání. Nechybí jim ani funkce okamžitého auto-párování nebo dotykové ovládání, kdy přímo skrze sluchátka můžete přeskakovat skladby, pozastavit přehrávání či ovládat příchozí hovory.
Sluchátka se také chlubí odolností proti prachu a vodě, nízkou latencí připojení díky Bluetooth 5.0 a v neposlední řadě kvalitní zvukovou reprodukcí, kterou zajišťuje jemně vyladěná 7mm membrána. Pro hovory jsou pak na každém sluchátku připraveny duální mikrofony s redukcí okolního hluku, takže vás při volání nic nebude rušit a druhá strana vás jasně uslyší. A dobrou zprávou je, že fungují i v režimu jednoho sluchátka, tudíž je můžete používat jako handsfree.
Honor Choice Earbuds teď u Mobil Pohotovosti dočasně koupíte jen za 899 Kč (běžně 999 Kč).
====
pos
///
Doby, kdy funkce NFC pro bezkontaktní platby (a snadné párování Bluetooth příslušenství) byla pouze součástí telefonů vyšší třídy, jsou naštěstí pryč. V poslední době se rozšiřuje nabídka smartphonů s bezkontaktním modulem i v kategorii pod šest tisíc korun. Ještě výrazně níž jde novinkový model Redmi 9C NFC.

Na českém trhu se budou prodávat dvě paměťové varianty: 2 + 32 GB za 2 999 Kč a vyšší 3 + 64 GB za 3 499 Kč. Na výběr budou tři barevné varianty – černá, modrá a oranžová. Už podle cenovky je zřejmé, že novinka míří do nejnižšího spektra chytrých telefonů, zároveň ale nabízí vše podstatné pro méně náročného uživatele, a možnost bezkontaktně platit na terminálu v obchodě jako bonus.

Velká baterie, FM rádio a jack
Telefon používá 6,5palcový HD+ displej s kapkovitým výřezem pro 5Mpx selfie kameru. Hlavní fotoaparát je duální (13 + 2 Mpx, druhý objektiv měří hloubku záběru), ačkoli vizuálně vypadá, jako kdyby obsahoval tři objektivy – jedna dírka je ale zaslepená a slouží jen k zachování designové symetrie. Čtečka otisků leží na tradičním místě na zádech. Zadní kryt je plastový a má jemně vroubkovanou úpravu.

Srdcem telefonu je osmijádrový procesor MediaTek Helio G35. Výrobce nepodcenil ani baterii, dodal článek s kapacitou 5 000 mAh. Přes starý microUSB konektor se s dodávaným adaptérem se dobíjí výkonem 10 W, maximální podporovaný výkon je díky technologii Quick Charge 3.0 až 18 W. Prostředí telefonu MIUI 12 je postaveno na Androidu 10. Nechybí 3,5mm jack, infraport, FM rádio a plnohodnotný slot na dvě SIM a jednu paměťovou kartu.​ Wi-Fi je pouze jednopásmová (2,4 GHz).
====
neg
////
Je to neuvěřitelné, ale první generace Surface Booku byla představena na stejné tiskové konferenci jako smartphony Microsoft Lumia 950 a 950 XL. Tuto prezentaci Panose Panaye řadím mezi své nejoblíbenější, občas si na ni vzpomenu a část s odhalením Surface Booku si z dlouhé chvíle přehraji znova. Vlastně si ani nevzpomínám, kdy jsem naposledy zažil podobný wow efekt, jako když tehdejší šéf hardwarové divize Microsoftu odepnul displej od klávesnice a prohlásil, že se jedná o nejtenčí a nejvýkonnější počítač, který byl kdy vyroben.

Druhá generace z roku 2017 vypadala navlas stejně, což se dalo tolerovat; přeci jen Surface Book byl ve své době nadčasové zařízení a nebylo nutné vrhat se do velkých designových obměn. Když ale Microsoft před nedávnem představil potřetí to samé, byl jsem malinko zklamaný. V Redmondu zjevně spoléhají na to, že Surface Book nemá prakticky konkurenci, a proto nám servírují stejně vypadající zařízení pouze s několika úpravami uvnitř. Znamená to, že Surface Book je dokonalý stroj, na kterém není co vylepšovat?

Obsah balení: počítač, nabíječka a nic víc
Microsoft nikdy nebývá v balení svých počítačů nijak štědrý a ani Surface Book 3 není výjimkou – v bílé krabičce najdete pouze samotný počítač a nabíječku. Je to škoda, majitelé počítačů Surface povětšinou nedají na svá zařízení dopustit a nepochybně by ocenili nějaký artefakt navíc, kterým by mohli dát svůj vztah k produktu najevo i navenek. Testovací počítače od Microsoftu mi například chodí v praktických plátěných taškách s logem Microsoft Surface, což by klidně mohla být zajímavá obdoba jablečných samolepek.

Design a konstrukce: potřetí ta samá písnička
Stejně jako všechny ostatní počítače od Microsoftu, je i Surface Book 3 nesmírně elegantním zařízením, které zaujme každého milovníka jednoduchého a účelného designu. Je to takový opak herních notebooků, jejichž výrobci nešetří divokými kombinacemi tvarů, textur a světelných efektů. Oproti nim vypadá Surface Book jako jeden hořčíkovo-hliníkový ingot, který je zcela prostý jakýchkoliv nadbytečných křivek. Jako by teprve čekal na finální opracování.
Svůj podíl na tomto dojmu mají ostře řezané boky a světle šedá barva, kterou Microsoft nazývá platinová. Čistému designu rovněž nahrává i absence jakýchkoliv samolepek typu Intel Inside, Graphic by NVidia apod., které na své notebooky lepí konkurenční výrobci. Matný povrch je poměrně odolný vůči otiskům prstů, což se však nedá říct o symetrickém zrcadlovém logu Microsoftu uprostřed víka, které by mohla kriminální policie využít ke snímání otisků prstů.

Počítač jsme dostali na test v 13,5“ variantě, ještě existuje větší 15“ model. Totožně velké displeje má i notebooková řada Surface Laptop, ovšem testovaný Surface Book 3 je naprosto odlišný druh zařízení. Pocítíte to už při prvním seznámení, při kterém vás překvapí tloušťka a hmotnost počítače, zvláště pak jste-li zvyklí na tenké a lehké ultrabooky. Surface Book 3 s 13,5“ displejem váží 1,64 kg, což je o 100 gramů více než má 15“ Surface Laptop 3. Jedná se o daň za výkonný hardware a unikátní konstrukci, která umožňuje oddělit displejovou část od klávesnicové základny.

Otvíráme počítač obratel po obratli
Ten se s každým stupněm rozevření postupně rozbaluje a umožní naklonění celé displejové části až do úhlu 131°. Pokud toužíte po větším naklonění, můžete displejovou část od základny odpojit a připojit ji v obrácené poloze. Přijdete sice o přístup ke klávesnici, můžete však displej naklánět dál až do zcela vodorovné polohy. Tuto možnost oceníte především při ovládání počítače prsty nebo stylusem, o čemž si povíme v některé z dalších kapitol.

Tablet lehký jako pírko
Tablet samotný vás na rozdíl od celku šokuje svou nízkou hmotností. Běžně ke své činnosti používám Surface Pro, který mi najednou v přímém srovnání přišel těžší. Nejprve jsem si myslel, že je to dáno větší plochou Surface Booku, na které se hmotnost lépe rozloží, avšak digitální váha odhalila pravdu – Surface Pro váží 775 gramů, displej Surface Booku 3 pouze 716 gramů. Jak je to možné? Jednoduše. V těle Surface Pro je znatelně větší baterie, Surface Book 3 se výhradně spoléhá na druhý akumulátor v klávesnicové části.

Klávesnice a touchpad: chce to chvíli zvyku
Není žádným tajemstvím, že klávesnice počítačů Microsoft Surface považuji za jedny z nejlepších vůbec. Na tu od Surface Booku jsem si ale musel chvíli zvykat, klávesy mají vyšší zdvih, delší dráhu a přijdou mi malinko tvrdší. Zpočátku se to neobešlo bez překlepů, později si však mé prsty navykly. Dokonce se mi zdá, že se klávesy používáním trochu „rozepsaly“.

Displej: Příjemná podívaná, ale…
Surface Book 3 dostal stejný displej jako jeho předchůdce, který dostal stejný displej jako jeho předchůdce. Co to znamená? Jednoduše to, že v této oblasti se u Surface Booku za pět let prakticky nic nezměnilo. Je to špatně? Ne tak docela, stále se jedná o velmi kvalitní zobrazovač, avšak co stačilo v roce 2015 na špičku, je dnes „pouze“ vyšší střední třída.

Prstem, perem nebo kolečkem
Displej Surface Booku je pochopitelně dotykový a zvládne najednou vyhodnotit až 10 vstupů. Odezva dotykové obrazovky je na slušné úrovni, což platí i při práci se stylusem Surface Pen. K Surface Booku 3 se hodí spíše standardní Surface Pen, než-li jeho slim verze prodávaná k Surface Pro X, neboť se na těle testovaného stroje nenachází žádná kolébka pro bezdrátové nabíjení. Hliníkový Surface Pen má u Surface Booku 3 parkovací místo tradičně na levé straně displejové části.

Výkon: výkonný pracant, na kterém si i zahrajete
Jestliže se na Surface Booku něco mezigeneračně změnilo, tak je to vnitřní hardwarová výbava. Microsoft počítač osadil nejnovějšími procesory Intel Core 10. generace, které jsou ve vyšších konfiguracích doplněny o dedikované grafiky od NVIDIA. Testovaný stroj měl ve svých útrobách ultrabookový čtyřjádrový procesor Intel Core i7-1065G7 s vlastní grafickou kartou Intel Iris Plus, v případě potřeby vyššího grafického výkonu se pak mohl opřít o dedikovanou grafiku NVIDIA GeForce GTX 1650 (Max-Q Design) se 4 GB paměti. Počítač jsme dostali v paměťové konfiguraci 16/256 GB, přičemž po nastartování bylo volných necelých 200 GB.

Výkon Surface Booku 3 dostačuje na všechny běžné činnosti, aplikace se otvírají s neobyčejnou ochotou, přepínání mezi nimi probíhá bez sebemenšího zpoždění. U některých tabletů s Windows pozoruji pomalejší překreslování aplikací při změně orientace, zde však vše probíhá bleskurychle. Google Chrome můžete zahlcovat desítkami záložek, ale systém se ani na chvíli nezadýchá. Procesor má TDP 15 Wattů, může však krátkodobě sáhnout až k 25 Wattům. Sympatické je, že ani zvýšená zátěž nevede k okamžitému poklesu výkonu nebo nadměrnému zahřívání.


Výdrž a nabíjení
Surface Book 3 má v sobě integrované dva akumulátory – jeden v tabletu, druhý v klávesnici. Pokud jsou obě části spojené, poskytne vám počítač slušnou výdrž, ovšem velice záleží na tom, jak jeho vnitřnosti vytěžujete. Při běžných kancelářských úkonech je schopen pracovat celou osmihodinovou pracovní směnu, se zapojením externí grafiky však výdrž dramaticky klesá; při maximálním zatížení (například hraní náročných her) dokonce může spadnout až ke 3 hodinám.

Fotoaparát
Microsoft svůj počítač vybavil dvěma fotoaparáty, jeden vzadu, druhý vpředu. Na rozdíl od smartphonů bude častěji používaný ten přední, neboť pořizování fotografií 13,5“ tabletem není nic praktického, zvláště pak musíte-li ještě řešit, kam odložit klávesnici.

Závěr: Surface Book 3 těží zejména z chybějící konkurence
Když jsem začal psát recenzi na Surface Book 3, zakázal jsem si nahlížet do své rok staré recenze jeho předchůdce. Nechtěl jsem vykrádat sám sebe a opakovat se, byť nepochybně došlo k mnoha překryvům; „dvojka i trojka“ jsou si totiž podobné jako vejce vejci. Vlastně jedinou novinkou je osazení počítače novými procesory a grafickou kartou, s čímž jde v ruku v ruce i modernější konektivita a delší výdrž na jedno nabití. K dispozici jsou také větší výběr paměťových variant.
====
pos
////
Test ojetiny Land Rover Discovery 4: Schopný stroj s pošramocenou pověstí

Land Rover Discovery se sice řadí mezi SUV, ale je to jedno z mála aut svého druhu, které nabídne i nadprůměrné terénní schopnosti. Starší modely bohužel trápila slabší spolehlivost, která je v lidech stále zafixovaná. Zjistit, jak se věci mají, jsem se rozhodl s ojetinou čtvrté generace tohoto evergreenu – Discovery 4 zapůjčenou od AAA Auto.

První věcí, kterou Discovery dokáže zaujmout je jeho majestátní stavba. Tváří v tvář působí daleko větší než skutečně je, což jen podtrhuje jeho nezaměnitelnost s konkurencí a zároveň vás nebudou reálné rozměry nijak omezovat při cestě útlými uličkami historických čtvrtí ani podzemními garážemi moderní aglomerace. Zmíněná majestátnost však souvisí i s přepracovaným designem, kterým se Discovery přiblížil svým dražším sourozencům honosícím se jménem Range Rover. Zároveň s tím si však ponechal pro sebe typické prvky v podobě zvýšené střechy od slouků B směrem dozadu, skel nákladového prostoru kontrastně vedoucích přes střešní hranu a v neposlední řadě také dvoudílných pátých dveří. Jistě se najdou tací, kterým takový design nebude po chuti, ovšem četnost těchto vozů na českých silnicích rozhodně svědčí o tom, že tito jedinci budou v menšině.

Stavba vozu předurčuje samozřejmě i uspořádání interiéru, který z utilitárních hran čerpá maximum. Cestující na předních sedadlech budou prostorem opravdu hýčkáni, aniž by tím byla omezena osádka druhé řady. Záměrně používám označení druhá řada, neboť Disovery poskytuje za příplatek i třetí řadu sedadel, která se umí prakticky uschovat do podlahy nákladového prostoru. A zde se dostáváme k další devize tohoto obra. Nákladu odvezete skutečně nevídaně a rodinná dovolená bude pro Discovery doslova maličkost. Prostor může samozřejmě opticky klamat, proto mi nezbylo než si praktičnost vyzkoušet na vlastní kůži. Tentokrát jsem zvolil cestu k velkoprodejci nábytku a na nákupu jsem nijak nešeřil. Výsledek byl skutečně překvapující, protože poté, co jsem po souboji s dvoudílnými dveřmi úhledně poskládal do pravoúhlého prostoru veškerý nábytek pro kuchyňský kout, stále jsem se mohl vydat na zmiňovanou rodinnou dovolenou.

Cestování však nezpříjemňuje pouze štědrý prostor. Interiér se od první generace změnil doslova k nepoznání. Kvalitní materiály v kombinaci s bezchybným zpracováním jsou jednoznačně cesta správným směrem. Ačkoli zůstává Discovery v podvědomí spíše jako potomek dělnické třídy, po usednutí dovnitř opravdu ztratíte poslední z těchto předsudků a budete se cítit spíše jako britský lord. Obával jsem se, aby luxusní interiér nevznikl na úkor ergonomie a i v tomto ohledu mě Discovery ujistilo, že Land Rover nedělá nic jen napůl. Na středovém panelu ani volantu vás nepřekvapí záplava tlačítek, která by znesnadňovala práci s elektronickými systémy. Zkrátka je vše tam, kde má být a ovládání je zcela intuitivní. Jen multimediální-navigační systém skrytý za dotykovým displayem by si zasloužil rychlejší reakce. Ovšem jeho kvalitní grafické zpracování je sto splnit veškerá očekávání i ve vozech vyšších tříd.

Jako vůz o třídu vyšší se Discovery dokáže chovat i na silnici, kde nelze než pochválit sladění výkonného vznětového šestiválce disponujícího sekvenčním přeplňováním s hladce řadící osmistupňovou automatickou převodovkou. Díky této kombinaci nebudete přes všechny dynamické handicapy této kategorie vozů rozhodně brzdou provozu. Ba naopak, rychlost je zde natolik relativní, že jsem měl problémy udržet se v rámci rychlostních limitů i při klidné jízdě. S realitou mě však rychle seznámily brzdy, které přes veškerý svůj výkon najdou svůj limit po několikátém dálničním zpomalení.

Není se však čeho obávat, protože tuto vlastnost odhalila až soustavná jízda blížící se maximální rychlosti vozidla 180km/h a pokud vezmete v úvahu hmotnost vozidla, která bohatě přesahuje hranici dvou tun, jedná se ve výsledku o další pochvalu. Ať při vysokých rychlostech nebo křižování městem vás nebude obtěžovat přehnaně citlivé řízení, protože Discovery po svém ryze off-roadové sourozenci zdědil vůli okolo středové polohy. Jednoduše zvolíte směr a ani sebevětší výmol jej nedokáže změnit, což je zároveň i zásluha propracovaného vzduchového odpružení, které řidiči skutečně nedá znát skutečný charakter silnic a většinu z nich promění v měkounký koberec.

Všechny tyto vlastnosti, které dokázaly změnit silniční jízdu v hladký let nepřipraví neradostné překvapení ani mimo asfalt. Vzduchový podvozek dokáže nejen odfiltrovat nerovnosti silnic, ale stejné dovednosti předvede na požádání na polní cestě, louce a vlastně kdekoli, kam vás dobrodružství zanese a pokud vám nebude stačit světlá výška, není nic snazšího než si podvozek trochu „přifouknout“, s čímž ovšem přijde ruku v ruce i tužší charakteristika a právě zde se začínáme blížit k Defenderu.

Na rozdíl od něj se Discovery vydává zdolat terénní nástrahy cestou chytré elektroniky, tedy proslulým systémem Terrain Response, který nabízí režim ovlivňující celkové chování vozu pro každý představitelný povrch, ať již jde o kluzké zimní cesty nebo písečné duny, Discovery je vždy připraven. Sebelepší elektronika by však nebyla k ničemu bez poctivého mechanického základu, kterým je stálý pohon 4×4 s mezinápravovým diferenciálem vybaveným uzávěrkou (na přání i zadní) ve spojení s redukční převodovkou. Změna terénních režimů, světlé výšky nebo převodu probíhá naprosto hladce po stisku příslušného tlačítka a v této nezdolné kombinaci vám předvede skutečně nevídané věci. Právě tady jsou si Defender a Discovery velmi blízcí, přes veškeré rozdíly v charakteru. Oba vás dostanou až na kraj světa a každý přitom půjde svou vlastní cestou.

Na co dát pozor?
Kamenem úrazu Land Roverů z této doby je poruchová elektronika. Podívejte se ale preventivně do historie auta a pokud v poslední dvou třech letech měnilo často majitele, pravděpodobně se jedná o problémový kus. Vedle palubní elektroniky, bez které se dá ještě občas žít, zlobí elektronická parkovací brzda (občas se přepíná do nouzového režimu), senzory v automatické převodovce, senzor otevřené kapoty a také systém vzduchového podvozku. Buď selže kompresor, což se dá ještě vyřešit, nebo některý z měchů, což už se pochopitelně řeší hůře. Většinou se problém odhalí, pokud auto odstavíte na několik dní a ono samo klesne k zemi. Konstrukce podvozku je sice robustní a snese i velmi těžký terén, nicméně na rozbitých silnicích se poměrně rychle vytvoří v uložení ramen vůle a pak slyšíte nepříjemné klepání.

Motor TDV6 je znám svými problémy s rozvody, olejovým čerpadlem, EGR ventilem a vstřikováním. Nicméně například olejové čerpadlo není u motoru zrovna šťastně řešené a je nespolehlivé. Navíc originální kladky a napínáky rozvodů nejsou moc trvanlivé, takže hledejte nějaký kvalitní druhovýrobní díl přímo na Land Rover od specialisty. Vadný EGR ventil a vstřikování zase poznáte především podle zhoršené dynamiky, vyšší kouřivosti a citelného nárůstu spotřeby paliva. Na provozu Land Roveru Discovery se ušetřit nedá, ale pokud investujete, nemusí se nic zásadního rozbít.
====
neg
////
Buldozery, bagry, náklaďáky, traktory, ještěrky, boty nebo telefony. Zajímavé portfolio, že ano? A přesně tyto a ještě více produktů nabízí firma Caterpillar. Zde jsme však pro recenzi smartphonu. Konkrétně modelu CAT S62 Pro. Tedy kousek, který má skloubit moderní funkce smartphonu a odolnost tlačítkových telefonů. Stane se tedy tato novinka od americké společnosti ideálním společníkem do náročných prostředí?

Telefonů se zvýšenou odolností je na trhu opravdu mnoho. Hodně vlajkových telefonů nabízí například odolnost vůči vodě či prachu. Při ošklivém pádu však mnohdy tyto smartphony opravdu utrpí. Pokud tedy chcete, aby při pádu telefonu utrpěla spíše zem či podlaha než váš mobil, tak se musíte porozhlédnout po opravdu odolném, outdoorovém kousku.

Pár společností takové telefony produkuje, třeba i Samsung a jejich model Galaxy Xcover Pro (recenze). Také mnoho čínských společností jako je Doogee má ve svém portfoliu super odolné telefony. Opravdovým přeborníkem v této kategorii je však americký Caterpillar. Ten má již roky zkušeností, které nyní prokazuje u nejnovějšího modelu S62 Pro. A i přesto, že má telefon několik triků v rukávu, bude stačit na oslovení zákazníka? To se dozvíte v dnešní recenzi!

Poctivý buldozer
Masivní, přesto krásný
I přes robustní konstrukci se telefon dobře drží v jedné ruce
Hliníková konstrukce s gumovými zády zaručuje potřebnou odolnost
Aby bylo zprvu jasné, tak Caterpillar (dále jen CAT, pozn. redaktora) se u modelu S62 Pro rozhodně nesnažilo o nablýskaný luxusně zpracovaný kousek. CAT chtělo, jako již mnohokrát, vyrobit telefon, který zkrátka vydrží téměř vše, co si dokážete představit. Rozhodli se tedy pro materiály, které dokáží potřebnou odolnost zaručit. Máme zde hliníkový rám, gumovo-plastová záda a na displeji odolné sklo Corning Gorilla Glass 6.

Při uchopení smartphonu CAT S62 vás možná překvapí jeho hmotnost. Telefon je opravdu těžký, má 248 g. Při zamyšlení však každému dojde, že pokud chcete odolný telefon, tak to jinak nejde. I přesto, jak je telefon těžký, se ale dobře drží v ruce a ona hmotnost je poměrně šikovně rozložena.

Zaměříme-li se na záda, tak jsou dosti zajímavá. Spodní část zad je pogumovaná. V ideálním případě by to zaručilo to, že telefon nebude při položení na stůl klouzat. Jenže problémem je modul fotoaparátu. Zhruba o dva milimetry vystupuje a gumová plocha tak úplně neplní svůj účel. Zbytek zad je matný, taktéž lehce pogumovaný plast. Dále záda obsahují čtečku otisků prstů. Je spolehlivá, rychlá a funguje, i když máte mokré prsty. V pravém horním rohu pak máme již jen velké, výrazné logo společnosti.

Záda tedy možná nejsou zrovna pohledná, ale o to tu samozřejmě nejde. Designově povedený je ale hliníkový rám telefonu, který skrývá dost prvků. Začneme spodní hranou, kde je krom konektoru USB-C pro dobíjení také reproduktor. Je sice pouze jeden, jeho kvalita je ovšem nadstandardní. Zvuk nepřeslechnete ani na stavbě. Při maximální hlasitosti navíc příliš nestrádá ani kvalita.

Pravá strana následně skrývá ovládací tlačítka, která jsou lehce zapuštěna do onoho rámu. Přesně na dosah palce jsou klávesy pro ovládání hlasitosti. Nad nimi je poměrně netradičně umístěno zamykací tlačítko. To je povrchově upraveno a zaručeně jej poznáte jen po hmatu.

Na opačné straně je pod krytkou ukryt šuplík pro SIM kartu a paměťovou kartu. Zhruba uprostřed rámu máme také programovatelné tlačítko, na které můžete namapovat různé funkce. O tom ale až později. Horní hrana je domovem mikrofonu. Jack pro připojení sluchátek u telefonu Cat S62 Pro tedy nenajdeme.

Na přední straně je pochopitelně přítomen displej. O jeho kvalitách se sice dočtete až později, již teď ale prozradím, že je ukryt v obrovských rámečcích. Na první pohled tak přední strana vypadá jako u telefonu z roku 2015. Účel ale světí prostředky a tak je displej o něco odolnější vůči pádům. Z výroby je navíc na displeji nalepeno ochranné sklo.

Třešničkou na dortu je pak plastový rámeček na obvodu telefonu. Onen rámeček totiž lehce vystupuje nad displej (i v případě přítomnosti ochranného skla). Pokud tedy Cat S62 Pro položíte na stůl displejem dolů, nemůže se stát, že byste panel poškrábali.

Telefon disponuje těmito certifikacemi odolnosti: IP68 – prachu a vodě vzdornost, MIL-STD 810G – odolnost vůči vysokým i nízkým teplotám, vibracím, solné mlze, detonacím, balistickému šoku, kontaminaci tekutin, slunečnímu záření, atd…
====
neg
////
Test sluchátek Realme Buds Air Neo: Prostě málo muziky za málo peněz

Čínská společnost Realme, která nejen na náš trh před několika měsíci sebevědomě vtrhla s velmi zajímavými telefony s ještě zajímavějšími cenami, představila při červnovém uvedení nové nositelné elektroniky také svá první “opravdu bezdrátová” aneb TWS sluchátka. Ta samozřejmě hned zaujala, protože vypadají jako Air Pody od Apple a stojí ani ne tisíc korun. Rozhodli jsme se sluchátka s těmito vlastnostmi vyzkoušet, abychom zjistili, co ve skutečnosti (ne)umí. Zjednodušeně řečeno u nich platí přímá úměra, že levnější produkt je horší. Podrobnosti o Realme Buds Air Neo najdete v recenzi…

Balení a design
Krabička sluchátek má tradiční Realme barvu, tedy žlutou. V balení se nachází jako hlavní prvek samozřejmě pouzdro se sluchátky. Pod ním je na dně ukrytý také kratičký napájecí kabel. Jeho délka a také přítomnost microUSB konektoru dávají hned tušit, že nepůjde o prémiové zařízení. Nabíjecí pouzdro se po designové stránce moc nepovedlo. Sluchátka v něm sedí hezky a svou úlohu dobíjecí stanice také plní, ale to uzavírání je za trest.

Pant jako by v Realme snad vyrobili naopak, takže víčko při otevírání klade odpor, ale zavírá se skoro samo. Při párování či vyhledávání, kdy je potřeba mít pouzdro otevřené, je tedy nutné jej správně držet prsty, aby se nezaklaplo. Pouzdro se dá rovně postavit, ale potřebujete opravdu rovný povrch kvůli úzké základové plošce. Sebemenší “zhoupnutí” znamená uzavření a ukončení spojení. Na horizontální položení rovnou zapomeňte. Pro někoho je to možná malý detail, mě to ale pravidelně štvalo. I při focení produktu do recenze. Třeba Huawei FreeBuds ani s o hodně větším víčkem tento problém nemají.

S bezdrátovými sluchátky od Huawei tady vlastně budu Realme Buds Air Neo porovnávat častěji. Třeba tvarově jsou téměř totožná. Včetně absence špuntů, což je pro mě osobně mínus. Čínští výrobci evidentně nutně potřebovali kopírovat Apple, takže jsme teď z jejich strany ještě někde na konci vlny TWS bez špuntů. V Huawei je nicméně už zavedli a čekávám, že u Realme to nastane taky. Buds Air Neo mají o malinko menší hmotnost než FreeBuds, ale daní za trochu lepší komfort byla výdrž. Tu rozebírám později v samostatné sekci.

Realme Buds Air Neo mají průměrný zvuk
Nadpis tohoto odstavce vlastně říká vše, co je potřeba. Za cenu pod tisíc korun nemůžete u sluchátek, jejichž hlavní technickou předností je bezdrátová konektivita, očekávat zázraky. Vyhrabal jsem doma starší kabelové špunty od Sony za stejnou cenu a hrají lépe. Tím ale nechci říct, že by snad v Realme jejich Buds Air Neo odflákli. Vzhledem k ceně sluchátek jde prostě o nevyhnutelnou věc. Předpokládám, že sluchátka od Xiaomi, kterých je v podobné cenové i parametrové kategorii hodně, na tom budou úplně stejně. Jsme znovu u toho: Málo peněz = málo muziky.

Abych byl konkrétní, tak slabší jsou zejména hloubky alias basy. Výrobce se pokusil je zachraňovat přes “Bass Boost+” přepínač v aplikaci, ale jestli je vám vlastní sluch a oblíbený interpret milý, nezkoušejte ho. Sluchátka se snaží přetlačit zbytek frekvencí hloubkami a výsledkem je zahuhlaný přednes ořezávající výšky. Fyzika měničů je v tomto případě neoblomná. Během testování jsem byl také okolím upozorněn, že jde zvuk ze sluchátek hodně slyšet “ven”.

Aplikace a ovládání
První přepínač v aplikaci jsem nakousl. Na hlavní kartě nástroje Realme Link se k Buds Air Neo objevují ve stejné sekci ještě dva. Game mode údajně zkracuje délku latence, takže můžete slyšet zvuk z her s úplně minimálním zpožděním. To je určitě chválihodné, nicméně jsem neměl rozdíly jak ověřit. Budeme tedy výrobci jeho avizovanou hodnotu 119,2 milisekund věřit. Další přepínač je asi to nejdůležitější, co v aplikaci najdete. Totiž povolení jít nad doporučenou hlasitost. Je to stejné jako u sluchátek od Huawei nebo Samsungu, tedy stejně svazující. Kdybyste neměli aplikaci, nemůžete pustit zvukový výstup úplně naplno.

Milé překvapení pro mě bylo, že Realme sluchátkům dalo hned trojitou variantu poklepání. A to na obou stranách. Bylo přitom vynecháno jednoduché klepnutí, které může být v mnohých situacích způsobeno omylem. Konkrétnímu sluchátku tady můžete říci, co má dělat při dvojitém, trojitém a také při dlouhém dotyku. To je teoreticky šest různých variant příkazů. Píšu teoreticky, protože tolik jich v nabídce není. Realme Buds Air Neo nedisponují potlačením šumu nebo zesílením okolního zvuku, takže nic takového zapnout nejde. Aplikace tedy umí přiřadit ke gestům jen play/pauzu, skákání na další/předchozí skladbu a spouštění asistenta.

Kromě zmíněných možností ovládání ukazuje aplikace v horní části také úroveň nabití baterií v jednotlivém sluchátku. To se hodí pro průběžné informativní sledování, telefon vás pak umí i upozornit, pokud se blížíte úplnému vybití. Indikátor nabití pouzdra tady ale chybí, což je škoda.

Nabíjet budete fakt často
Stejně jako u kvality zvuku se i na tomto místě zákonitě dostavil důsledek nízké ceny sluchátek. A také jejich sympaticky nízké hmotnosti. “Papírově” mají Realme Buds Air Neo zvládnout přehrávat hudbu tři hodiny. Já jsem při testování dosáhl přesně na dvě. Pochopitelně to bylo tím, že jsem si v aplikaci povolil vyšší hlasitost a tu také naplno využil, což není standardní nastavení (nesmysl dnešní doby).

Realme Buds Air Neo baterie konektory
Avizovaných 17 hodin přehrávání i s využitím baterie v pouzdře je tedyreálně někde na úrovni dvanácti hodin. To samozřejmě stačí i na solidní výlet nebo celou směnu v práci, ale počítejte s tím, že nabíjet budete celkem často. Což ale zase na druhou stranu netrvá tak dlouho. Sluchátka jsou z pouzdra nabitá za pár minutek.

Cena a dostupnost Realme Buds Air Neo
Jak už bylo několikrát zmíněno, první TWS od Realme se vešla s cenou pod tisícovku. Konkrétně je to 990 korun, což platí jak pro většinu kamenných i online prodejců, tak i pro oficiální web společnosti. Sluchátka jsou k dostání v barvách Pop White, Punk Green a Rock Red.

Závěrečné hodnocení
Pokud nutně chcete bezdrátová sluchátka ve stylu Air Podů od Apple a přitom za ně nechcete dát víc než tisícovku, máte pár variant. Kromě “noname” pokusů z čínských e-shopů nebo Xiaomi/Redmi konkurentů můžete sáhnout právě po Realme Buds Air Neo. Poměr cena vs. výkon je turozhodně dobrý a asi stejný jako třeba u Huawei FreeBuds za trojnásobek nebo u Samsung Galaxy Buds za pětinásobek. Což logicky znamená, že za super cenu dostanete slabší produkt. V kategorii levných TWS si tento kousek od Realme určitě poradí. A jsem zvědavý, co dalšího v kategorii sluchátek čínská firma předvede. Třeba bude příště mířit výš.
====
neg
////
Redmi Note 8T ukazuje, jak má vypadat levný telefon [recenze]

Nižší střední třída neměla o kvalitní telefony poslední roky nouzi. Kombinaci dostupné ceny a takřka žádných kompromisů dovedla skoro k dokonalosti společnost Xiaomi, která před nedávnem pro své nejlevnější zařízení osamostatnila značku Redmi. Nová značka ale neznamená více kompromisů – právě naopak. Pokračuje v nastoleném trendu také Redmi Note 8T? To se dozvíte v naší recenzi.

Balení je tradiční a design vás bude bavit
Uvnitř balení se kromě telefonu nachází také USB-C kabel, 18W adaptér, nezbytné manuály a silikonové pouzdro. Za přítomnost adaptéru pro rychlé nabíjení musím pochválit, stejně jako za silikonový obal. U něj si jen dávejte pozor – nasadit lze snadno, ale se sundáním to jde o poznání hůř.

Po designové stránce se jedná o zajímavý telefon, a to především díky atraktivnímu zpracování zadní strany. Nutno ale dodat, že pokud by záda nebyla takto výrazná, nebyl by telefon nijak zajímavý. Sklo na obou stranách a kovový rám přináší do této cenové kategorie standard z vyšších tříd. Námi testovaná varianta s modro-fialovým gradientem rozhodně vypadá dobře a v okolí s ní budete budit pozornost. Barevné přechody se prostě povedly.

V ruce se telefon drží obře, v menších rukách to ale taková slast nebude. Ze zad vystupuje čtveřice fotoaparátů, a to poměrně výrazně. Čtečka na zádech naproti tomu lze nahmatat hůře. Přední straně dominuje displej s poměrně tlustými rámečky a kapkovitým výřezem pro přední fotoaparát. Zejména u mladší generace bude tahle barevná varianta bodovat na celé čáře.

Výbava poctivé střední třídy je znát
O předním displeji již řeč padla, takže nezbývá, než doplnit několik technických údajů – velikost 6,3″, technologie IPS, rozlišení 1080 x 2340 pixelů, jemnost 409 ppi a kapkovitý výřez. Připočtěte k tomu ještě dobrou čitelnost na přímém slunci a vyjde vám z toho skvělý displej v dané cenové kategorii.

Uvnitř pak najdete osmijádrový Qualcomm Snapdragon 665, grafiku Adreno 610, 3/4/6 GB RAM a 32/64/128 GB vnitřní paměti s možností rozšíření o microSD karty až do kapacity 256 GB. Tato sestava získala v AnTuTu velmi slušných 158 019 bodů a testované hry Call of Duty a Need for Speed běží velmi plynule, byť s detaily by to mohlo být lepší. Vzhledem k tomu, že se bavíme o telefonu s cenovkou kolem pěti tisíc korun, výkonu má skutečně na rozdávání.

Samozřejmostí je podpora všech tuzemských pásem, dvou nanoSIM karet, Wi-Fi 802.11 a/b/g/n/ac (2,4 a 5 GHz), Bluetooth 5.0, GPS, infraport, 3,5mm jack či FM rádio. Na zádech najdeme bleskurychlou a spolehlivou čtečku otisků prstů, využít můžete také odemykání pomocí obličeje. Připojení probíhá skrze USB-C, za což chválím. Stejně tak za přítomnost NFC, které bývá tradiční slabinou telefonů od Xiaomi. Bohužel nepočítejte s notifikační LED a zvýšenou odolností.

Operační systém s příjemnou nadstavbou
Asi není žádným překvapením, že na Androidu 9.0 Pie běží také nadstavba MIUI ve verzi 10.3.5. Aktualizace na novější verzi 11 se telefon jistě dočká, během testování ale nedorazila. I tak se dá MIUI hodnotit veskrze pozitivně. Nadstavba od Xiaomi je patřičně robustní, funkcí má na rozdávání a, ani co se týče rychlosti, tak body neztrác

Aktualizace chodí víceméně každý týden, což je na jednu stranu výhoda, na druhou stranu zase velký nešvar. Už dávno jsou pryč doby, kdy na jednu opravenou chybu vznikly dvě nové, nicméně tu a tam se stane, že aktualizace „něco rozbije a něco opraví“. Nutno podotknout, že díky funkcím jako je tmavý režim, čtecí režim, ovládání gesty nebo optimalizaci spotřeby snadno neduhy odpustíte.

Čtyři foťáky v základu
Redmi Note 8T sází na fotografickou výbavu, kterou chce ovládnout nižší střední třídu. Na zadní straně najdete rovnou čtveřici senzorů v sestavě hlavní 48 Mpx se světelností f/1.8, širokoúhlý 8 Mpx (f/2.2), makro kamera 2 Mpx (f/2.4) a hloubkový senzor 2 Mpx (f/2.4). Vepředu najdete 13 Mpx (f/2.0), který taktéž nedělá ostudu. Sestavu doplňuje dvojtý LED blesk. Z funkcí nechybí elektronická stabilizace (hlavní fotoaparát) či HDR (i v selfie fotoaparátu).

Rozkročeno má Note 8T velmi solidně, jaká je ale praxe? Hlavní fotoaparát fotí nadprůměrně, za dobrých světelných podmínek jsou fotky plné detailů, příkladně ostré a dobře prosvětlené. Jen občas automatika trochu ujede s barvami a mírně je saturuje, nejedná se ale o žádnou tragédii.

V noci jde pochopitelně kvalita dolů, speciální noční režim si sice poradí, pokud je světla málo. Když je ho ale na noční scénu dostatek, má tendenci snímek přesvětlit a doplnit o notnou porci digitálního šumu. Je to proto tak trochu sázka do loterie, nicméně časem se jistě naučíte rozpoznat, na kterou scénu vytasit noční režim a kterou zkusit vyfotit bez něj.

Makro objektiv pak v této cenové kategorii bere dech. Svou kvalitou je na tom obdobně jako hlavní senzor, takže se můžete těšit z velmi kvalitních, ostrých a prosvětlených snímků. Detaily jsou jasné a nemají tendenci se slévat do jednoho. Jen ta saturace občas také vyletí výš, než jak je tomu ve skutečnosti. Makro objektiv můžete využít také jako teleobjektiv, kde taktéž obstojí se ctí. V noci už fotky trpí na méně detailů a jsou kvalitativně horší než z hlavního senzoru.

Širokoúhlý objektiv je nejslabším článkem party. Dobré světelné podmínky mu svědčí, střed fotografie je ostrý a barvy jsou věrnější, než je tomu v případě jeho kolegů. Okraje jsou nicméně často rozmazané. Za horších světelných podmínek pak na „širokáč“ raději zapomeňte – absence jasného světelného zdroje a přítomnost několika menších senzor spolehlivě zmate, dostaví se znatelný digitální šum a fotografie nevypadají dobře.

Čtvrtý do party je senzor hloubky ostrosti, kterému nelze moc vytknout. Svou práci dělá dobře, fotografie rozmazává příkladně. Jen pozor na horší světelné podmínky. Selfie fotoaparát je na tom taktéž velmi dobře, ale pouze za dobrých světelných podmínek. V šeru, za tmy nebo i v místnosti počítejte, že místo detailů dostanete jen několik fleků pospojovaných dohromady. Zkrátka nic pro selfie maniaky, běžného uživatele nicméně uspokojí.

Natáčení videa v této sestavě je rovněž velká radost. Hlavní a makro objektiv zvládají natáčet až ve 4K při 30 fps, ostatní se musí smířit s Full HD při 60 fps. Hlavní senzor se také může pochlubit elektronickou stabilizací obrazu. Jak je na tom kvalita? V rámci zvýšení jasu počítejte občas s přepálenou oblohou, většinou ale hlavní senzor dokáže adekvátně přizpůsobovat okolní jas. Kvalita natočeného videa je mírně nadprůměrná, elektronická stabilizace dělá divy a hlavní fotoaparát nemá tendenci neustále přeostřovat.

V noci klesá kvalita videí co do ostrosti a počtu detailů, nicméně díky stabilizaci jsou videa koukatelná. U makro objektivu poznáte absenci stabilizace, jinak mu ale nelze nic vážnějšího vytknout, snad jen nemožnost během natáčení měnit objektivy. Obdobně je na tom i širokáč – jednoduše řečeno v noci s žádnou vysokou kvalitou nepočítejte. Výtku mám také ke zvuku – ten se mi zdál až příliš tlumený a nevýrazný.

Skvělá výdrž i rychlé nabíjení
Redmi Note 8T se chlubí kapacitou baterie 4000 mAh, což je poměrně slušná porce. V praxi mi telefon vydržel bez problémů dva pracovní dny, ani při náročnějším používání se mi jej nepovedlo za jeden den utahat. Přehrávání Full HD videa po dobu 1,5 hodiny při maximálním jasu vybilo baterii jen o 18 procent.

Při nabíjení se Redmi Note 8T vyšvihl – dodávaný 18W adaptér nabije telefon z 0 na 50 procent za krásných 35 minut, do plna mu to potom trvá něco přes hodinu a půl. Pokud hledáte držák, co vás nenechá ve štychu, Redmi Note 8T je kousek, který byste při výběru měli zvážit. Jen to bezdrátové nabíjení chybí, ale vzhledem k ceně mu to můžeme s klidným svědomím odpustit.

Dostupný smartphone se slušnou výbavou
Jsme na samém závěru recenze, kde je potřeba rozseknout, zda Redmi Note 8T stojí za to, nebo ne. Ve prospěch mluví solidní hardwarová výbava, slušná výdrž na jedno nabití, rychlé nabíjení a 18W adaptér v balení, velmi solidní fotoaparát, přítomnost moderních technologií včetně NFC a kvalitní displej. Chválím také ze výrazný design, který mě rozhodně bavil.

V neprospěch Redmi Note 8T hraje absence odolnosti proti vodě a prachu, chybějící notifikační LED, žádné bezdrátové nabíjení a horší kvalita při natáčení videa. Tyto neduhy nicméně blednou při pohledu na cenu, která se pohybuje okolo 4 990 korun za námi testovanou základní verzi se 3 GB RAM & 32GB vnitřní pamětí.

Jaká je konkurence? Přímými konkurenty jsou Huawei P30 Lite, Samsung Galaxy A40 nebo Redmi Note 8 Pro z vlastní stáje. I přes silnou konkurenci si dokáže Redmi Note 8T vybojovat své místo na trhu. Konkurenci totiž v mnoha ohledech překonává a v některých případech také nastavuje laťku kvality o poznání výše.
====
pos
////
Samsung si skládačku zkusil loni, nástupce vyspěl ve všech směrech
Nedostatky jsou pryč, zůstává jediná. Cena
Těšte se na větší vnější displej, odolnější pant a nový režim Flex Mode

Samsung Galaxy Z Fold2 je suverénně nejdražší Samsung letošního roku. Oproti loňské generaci o tisícovku podražil, přestože se úložiště o polovinu zmenšilo. Oproti původnímu Foldu však Samsung svůj skládací koncept vylepšil na všech frontách. Pant je kompaktnější a odolnější, udrží zařízení rozevřené ve tvaru písmena L podobně jako u véčka Galaxy Z Flip, vnitřní displej obsahuje UTG sklo a vnější panel (loňský sklízel posměšky za malé rozměry) je daleko lépe použitelný. 

Ani tentokrát to není bez chyb, většinu z dříve vytýkaných nedostatků si však Samsung vzal k srdci. Špičkově vybavenému smartphonu můžeme hardwarově vytknout jen absenci microSD karty. Vnější displej je pro základní ovládání dostatečný, takže Fold nemusíte otevírat tak často. A s tím jde ruku v ruce i výdrž na jedno nabití. Ta je rámcově stejná jako u Galaxy Note20 Ultra. Pokud by měl Z Fold2 dotykové pero S Pen, několik nedostatků byste mu zřejmě odpustili, ovšem po dopsání recenzi máme pro Samsung v rukávu hned několik vylepšení pro budoucí skládací hybridy. Číslem jedna je nižší prodejní cena...
====
pos
////
RECENZE: Sony Xperia 1 II – bez kompromisů. Tak to mají fanoušci rádi

Svébytný telefon pro náročné uživatele
Přináší vrchovatou výbavu bez kompromisů
Ve zvuku a displeji exceluje, fotoaparát na špičku nestačí

Sony po roce uvádí nový vlajkový smartphone, který ve větší míře než předchůdce využívá expertízy a technologií ze sesterských divizí japonské firmy – týká se to zejména obrazu, zvuku a fototechniky. I číslování generací už zde probíhá podle korporátních zvyklostí římskou číslicí: Sony Xperia 1 II. To znamená, že výroba telefonů byla zcela integrována do struktur Sony Corporation.

Telefon opět míří na nejnáročnější uživatele, kterým dokáže nabídnout některé parametry, které u konkurence vůbec nenajdou – například jemný 4K OLED displej nebo podporu prostorového zvuku 360 Reality Audio při poslechu do sluchátek. Pro masového uživatele může být telefon naopak příliš složitý – těžko mu bude výrobce vysvětlovat třeba to, proč jsou v něm předinstalovány rovnou tři aplikace pro foto/video, místo obvyklé jediné.

Proti minulé generaci (Sony Xperia 1) došlo k řadě vylepšení, počínaje fotoaparátem, přes „povinné“ navýšení výkonu i paměti, až po zvětšení kapacity baterie, přidání bezdrátového dobíjení a návrat 3,5mm jacku. Design se výrazněji nemění, čímž Sony dává najevo, že stále míří na tutéž sortu zákazníků-fajnšmekrů nepodléhající trendům a preferující spíše špičkové hi-tech funkce.
====
pos
////
RECENZE: Oživlé výjevy z venkovského života promořují Krajinu ve stínu

Česko-rakouské pohraničí od 30. do 50. let tvoří slibně výbušný půdorys premiérové Krajiny ve stínu. Jenže film nevybočí ze šablony rámované větami „Přece jsme sousedi“ a „Přece se nebudeme mstít“.

Jakkoli se na něj dlouze čeká, je od počátku jasné, že právě poválečný odsun Němců, respektive skutečný masakr, jímž se Krajina ve stínu inspirovala, představují hlavní důvod jejího vzniku. Proto by také mohla vzkřísit obvyklé polemiky typu „Němci páchali horší zvěrstva“, pranýřující národní sebemrskačství. Ale na vyvolávání vášní je film až příliš odtažitý.

Černobílý formát mu sluší, scénář Ivana Arsenjeva již méně. Autor totiž zvolil princip kolektivního hrdiny, což znamená, že místo ojedinělých charakterů pracuje s typizovanými figurkami, jakýmsi statistickým vzorkem obyvatel dobové vsi, který může být cenný dejme tomu pro současné promořování, avšak v dramatu nedá divákům šanci, aby si vytvořili k aktérům vztah.

Výsledek působí jako oživlé obrazy, leporelo výjevů z venkovského života od pospolitosti hospody před erotiku na seně až po drůbeží hejna – a popravdě s každou další nahou zadnicí nebo husím procesím už se manýra hodně zajídá.

Navíc člověk ví předem, jak se modelový příběh bude vyvíjet, jak se přirozené dvojjazyčné soužití začne drolit, jak se počnou množit drobné rozmíšky, měnit obrazy mocipánů na zdi, převlékat kabáty – a že nejhůře dopadnou nevinní, protože když se kácí les, létají třísky. Rukování, loučení, vydírání, lavírování, jedna ilustrace výpravnějšího Českého století střídá druhou. 

Pozorovatelská nezúčastněnost se obrací proti uměleckému záměru, jak naroubovat „velké“ dějiny“ na „malou“ každodennost sedláků, kteří si večer dopřejí pivo či vlastenecké loutkové divadlo. Krajina ve stínu chce být tak okatě jiná, neosobní, až se míjí účinkem.

Ani herci vlastně nemají co předvést, jako by pouze statovali v útržcích ze života svých postav. Výrazněji se prosazují herečky, zejména Barbora Poláková a Petra Špalková – ostatně celý koncept vede k oslavě statečnosti a nezdolnosti žen.


Krajina ve stínu
Režie Bohdan Sláma, hrají Magdaléna Borová, Stanislav Majer, Csongor Kassai, Barbora Poláková, Petra Špalková

Až s rokem 1945, kdy se přetřou nacistické symboly a opráší národní vlajky, nabere Krajina ve stínu spád. Sice vyhánění, rabování, znásilňování a zabíjení už předvedly jiné filmy, nicméně v domácké verzi, kde si všichni tykají a znají své hříchy, se hrůza násobí, ačkoliv ani tady si film neodpustí doslovnost: „Vždyť nikomu nic neudělali!“ 

Režisér Bohdan Sláma výjimečně točil jinou než vlastní látku, a třebaže má pro vesnické kulisy slabost, tady jim nejvíce pomohli tvůrci kostýmů, výpravy a zejména kameraman Diviš Marek. Přesto se událost nekoná, na to je obsah příliš korektní, forma příliš okázalá, názorné klišé dřevěných křížů příliš obehrané a konkurenční díla mistrů na sudetské téma až příliš silná.
====
neg
////
RECENZE: Koho vlastně nakonec trestá rádoby komedie Ženská pomsta

Dobrá zpráva: ve startovní den romantické komedie Ženská pomsta seděli na první pražské projekci v sále celkem dva platící diváci; já a kupodivu osamělý pán. Kéž to napovídá, že se nad žánrovými zmetky konečně začíná smrákat – za to se dá oželet vyhozených dvě stě korun plus zplihlá pod rouškou.

Špatná zpráva: pořád ještě se najdou lidé, kteří na Ženskou pomstu dají peníze. Jejich seznam lze vyčíst z rozvrhu sponzorských výrobků: zatím tři nevěrní manželé ve značkových oblecích utrácejí v šantánech, za auta či hodinky, jejich zhrzené manželky si vylepšují náladu u sektu či kadeřníka, s robertky či na pánském striptýzu, o společné hotelové pointě raději nemluvě.

Obehrané téma má spoustu variant od černých krimikomedií typu Černé vdovy po nedostižnou Válku Roseových, k níž se Ženská pomsta nemůže přiblížit ani autorsky – scénář psal rodinný tandem, režisér Dušan Rapoš a představitelka jedné ze mstitelek Eva Vejmělková, ani herecky. 

Prakticky nejpřirozeněji si počíná čivava, což lze na druhou stranu pochopit, jestliže příběh předepisuje Petru Rychlému včelí bzukot „Bzzz“ a Miroslavu Etzlerovi hry s autíčky „Brm brm“.

Panoptikum slušně situovaných hrdinů je poskládáno tak, aby vedle luxusu zahrnulo komunální satiru – lživý stranický lídr před volbami, podnikatel jednající s Čínou, novinářka nepohodlná majitelům listu, hvězda akčních krimi prahnoucí po divadelním uznání.

Kde chybí nápad, což je prakticky všude, pošlou se obě trojice na skupinovou terapii, odděleně pak dámy na kávu, pánové do blázince nebo do ordinace s pochroumaným nádobíčkem, na něž ledový obklad čertvíproč připravuje Helena Vondráčková.

Ženská pomsta

A pořád se nic neděje, dutá pustina partnerských banalit líně plyne krajinou konverzační doslovnosti. „Ten dopadl!“ shrne sousedka pro případ, že by snad někdo nechápal.

Deset procent za kameru, která se snaží z trapasů vybruslit, a deset pro spolutrpitele v kině, který se zasmál alespoň výroku „Sex mi sliboval až po volbách“; víc se opravdu udělit nedá. Protože Ženská pomsta trestá především diváky, kteří stále ještě naivně věří, že komedie by měla pobavit.
====
neg
////
RECENZE: Hladoví medvědi jedí česnek. Ideální zábava k rodinné večeři

Vedle křiklavě neonových akčních kousků z dovozu působí tuzemské Mlsné medvědí příběhy, které právě posílily nabídku kin, jako malý osvobozující zázrak.

Spoluvytvářejí jej prostá čistá animace, půvabný dvougenerační tandem zvířecích hrdinů a velmi vděčný motiv spojující jednotlivé příhody animovaného pásma, které právě vstupuje do kin, totiž jídlo.

Režisérky Alexandra Májová a Kateřina Karhánková vyšly z knihy Zbyňka Černíka Velká dobrodružství medvěda Nedvěda a medvídka Mišky, hudbu přidal Prokop Holoubek z Midi Lidi, ale leckdo se přistihne, jak si ke kuchařským experimentům dvojice brouká populární písničku Ivana Mládka Medvědi nevědí, v níž si chlupáči ve městě „koupí maliny, med a slané buráky“. 

Jejich animovaní kolegové sice nemají zlaťáky, ovšem věčný hlad zahánějí svépomocí a nápaditě, ať už loudí pamlsky v převleku za pandy, nebo se s prasaty dělí o lanýže.

Nejraději však vaří sami – a co je na milé sérii vůbec nejpříjemnější, hravě přitom vychovávají, aniž se dopouštějí protivně doslovných pouček. 

Takže pomocí palačinek s houbami povzbudí vedle bránice a chuťových pohárků i vědomí, jak důležitý je kompromis, a když si už potřetí v týdnu dopřávají topinky s česnekem, aniž by se ofrňovali, poskytují před rodinnou večeří vítaný vzorec chování. 

Mimochodem: úspěšně testováno na dětech. Vyžadují přídavek.
====
pos
////
RECENZE: Film Ženská pomsta je především pomstou na divácích

Vezmi tři muže a tři ženy, přesněji tři dobře situované manželské páry, vraz do toho mužskou nevěru, přidej trochu lascivnosti, hodně hlouposti a snahy napodobit stokrát obehrané. Sponzorských výrobků použij právě tolik, aby výrobu filmu zaplatily, pořádně to všechno zamíchej a šup s tím do kina.

To je pravděpodobně recept, podle kterého herečka Eva Vejmělková a režisér Dušan Rapoš vytvořili film Ženská pomsta, který se od čtvrtka hraje v kinech.

Tři ženy v podání Evy Vejmělkové, Mahuleny Bočanové a Jany Paulové se poznají na společném sezení u psychoterapeuta, kam se vydaly, protože jsou podváděny svými muži, které hrají Miroslav Etzler, Robert Jašków a Petr Rychlý.

Proč tam sedí všechny najednou, když se neznají, film zdánlivě ponechává stranou, ale důvod je zřejmý: i když to nemá nic společného s logikou, bez toho by je nejspíš tvůrci nedokázali dát dohromady. A tak je na tu jednu pohovku zkrátka bez dlouhého přemýšlení šoupli.

Zhruba polovinu promítacího času se pak film věnuje vyprávění každé jedné o tom, jak ji manžel podvádí. Dámy se při tom vyprávění sblíží, aby nad skleničkou sektu, při nakupování i zkrášlování (vše to dá vyniknout zmíněným sponzorským výrobkům) vymyslely tři strašlivé pomsty, jimiž nevěrníky zničí. Což zabere druhou polovinu filmu.

Dialogy jsou chabé, bez jiskry a nápadu, zápletky velmi předvídatelné s výjimkou těch, které nedávají žádný smysl. Nezodpovězená zůstane patrně navždy například otázka, jak a kde se seznámili ti tři nevěrníci? Nakonec totiž sedí bez předchozího varování na téže pohovce společně zase oni…

Herecky film odpovídá tomu, jaké množství nejapností muži i ženy hrají, jak šílené zvuky vydávají a jak se pitvoří. Zkrátka tomu, co jim scénář předepsal, případně co přinesla improvizace při natáčení. Jako improvizace totiž film vypadá ze všeho nejvíc, mimo jiné právě proto, že toho, co nedává smysl a nemá vnitřní logiku, je v Ženské pomstě opravdu hodně.

Celkově tak jde o další z českých filmových komedií, jejichž tvůrci se možná při natáčení bavili, ale přenést humor, nebo alespoň zábavu, na plátno neuměli. Další z komedií, které v důsledku dělají vše pro to, aby vyhnaly diváky z už tak dost prázdných kin.
====
neg
////
Test Hyundai i30N Project C

Sportovní prvotina od Korejské automobilky je jedno velké nekončící překvapení. Automobilka bez sportovních kořenů dokázala pod vedením Alberta Biermanna postavit auto, které zavřelo pusu všem kritikům. Auto postavené ve zcela jiné filozofii než jeho konkurence. Nehonilo se za časy na okruhu ani maximálními výkony, chtělo poskytnou co největší potěšení řidiči. A přesně to splnilo. Dokonale sladěný balíček řidičské radosti, a pro mě stále nejzábavnější nová předokolka na trhu. Po pár letech si dokázalo vybudovat silné postavení: a v automobilce si řekli, že by to chtělo ještě trochu okořenit. Přichází tak přísně omezená edice, která vznikne pouze v počtu 600 kusů, z toho do Čech se jich podívá jen 7. A věřte mi, že tahle limitka není jen o pár nálepkách a hezčích kolech.

Ale dnes nebudeme dokola omílat skoro hollywoodský příběh o tom, jak se z podceňovaného outsidera stal hrdina – o tom už bylo napsáno dost. Dnes se podíváme na to, proč je zrovna tohle auto tak výjimečné. Hlavním cílem úprav bylo vytvořit ještě o něco koncentrovanější sportovní zážitek, a šlo se na to snižováním hmotnosti. Celkem o víc, než 50 kilo. A co je nejdůležitější – většina kil šlo dolů z neodpružených hmot, takže na místech, kde to opravdu dává smysl. Z oněch 50 kilo ukously celých 22 kilogramů nádherná kovaná kola od O.Z. racing. Odlehčování na podvozku pokračovalo na zadní nápravě, kde jsou závěsy s náboji kol nově vyrobené z hliníku. O zbytek diety se postaral carbon (odtud to „C“ v názvu). Všechny díly jsou vyrobeny opravdu z uhlíkových vláken – žádné nálepky ani atrapy. Kapota přinesla úsporu více než 7 kilo. Na předním nárazníku, prazích a zadním difuzoru se ušetřila další kila. Musím pochválit kvalitu zpracování carbonových dílů. Automobilka zde odvedla skvělou práci. A nejen, že skvěle vypadají, jsou zároveň i funkční a spolu s nižší hmotností přináší i zlepšení aerodynamiky.

Dalších vylepšení se dočkal interiér. Ne, zatím nejásejte. Stále jde o černo černou nudu, ale aspoň rudé pásy tu trochu dělají parádu. Ostatní změny jsou víceméně funkční. Tou nejmenší je plaketka s výrobním číslem, které je dle mého na trochu zvláštním místě a nepůsobí moc hodnotně – ale je tu, a to se počítá! Další novinkou je alcantarou pošitý volant, který skvěle padne do ruky. Oproti klasickému má ještě dvě kouzelná tlačítka v červené (nebo oranžové, neumím to poznat, jsem chlap) barvě, namísto standardní modré. No, a tou poslední (a nejlepší) změnou jsou carbonové škopky od Sabeltu, které ukrojily dalších 15 kilo. Jedna věc je, že jsou tak krásné až vám zvlhnou oči, důležitější ale je, ale že si v „eNku“ konečně můžete pořádně sednout. Standardní sedadla z i30N jsou totiž zbytečně komfortní a sedí se v nich trochu jak na záchodě. Zatímco ty v „Céčku“ jsou manuálně posuvné, a daleko méně polstrované. Hlavní výhody jsou dvě. Tou první je, že pod zadkem máte méně materiálu, takže si s vámi auto může lépe povídat. Tou druhou je, že se sedí výrazně níž, takže do auta doslova spadnete a jste nádherně v linii s kapotou. Řidičská pozice je nyní na zcela jiné úrovni. No, a vlastně mě ještě napadá jedna výhoda. Pokud jste takový pořízek jako já a do metráku vám chybí jedna pořádná svačina, tak snižujete i těžiště – věda. To ostatně snížila už automobilka o 8,8 milimetru díky kratším pružinám.

Pohonná jednotka se bohužel změn nedočkala. Ne, že by to bylo až tak potřeba. Foukaný dvoulitr je skvělý, a výkon mu nechybí – stále nabízí 275 koní a 378 Nm. Ale sakra, jde o limitku. I symbolických 10 koníků by potěšilo. Nezbývá, než jít na silnici ověřit, jak se změny podepsali na chování tohohle uličníka.

První kilometry kodrcání po městě nepřináší žádné překvapení. Auto je tvrdé jak žebřiňák. Už klasické i30N je pořádně tuhé, a zkrácení pružin o 6 milimetrů to moc nevylepšuje. Auto i v nejměkčím nastavení poskakuje, kopíruje každou díru, a tak nějak vás nutí proklínat politiky za nedodržené sliby o opravení silnic. Tvrdá skořepina se navíc ani nesnaží ochránit vaše pozadí před nakopáváním. Netvrdím, že se to nedá vydržet. Takové Clio Trophy je ještě o kousek horší, ale jestli tohle chcete postupovat při denní ježdění, tak musíte být hodně odhodlaní, nebo mít sklony k sebepoškozování. Jen to, prosím, neberte jako kritiku. Tohle auto nikdo nestavěl jako nákupní tašku, a denní použitelnost bylo asi to poslední, co měli inženýři v hlavách – tohle není Golf GTI. S radostí tedy nechám město za zády a upaluju na okresky.

Bláhově přepínám auto do nejostřejšího režimu N a vyrážím. Už je to nějaká doba, co jsem naposledy v Nku seděl, a trochu jsem zapomněl, jaký tohle auto umí dělat kravál. Po instalaci filtru pevných částic se sice z toho cirkusu něco ztratilo, ale pořád vydávají koncovky výfuky naprosto šílený řev, který připomíná závoďáky. A ta kanonáda při řazení – už se zase směju jak pitomec. Zajímavý poznatek je taky fakt, že i přes totožný výkon se sériovkou se auto daleko lépe rozebíhá. Motor nemá takový problém roztočit lehká kovaná kola, a tahle šedá střela daleko agresivněji buduje rychlost. Protáhnu se první sérií zatáček a zjišťuji, že N režim je pro skutečný svět už trošku moc. Přiznám se, že okreska, kterou si vybírám, nemá zrovna ukázkový povrch. Rád auta vyzkouší v limitních situacích, ne ve sterilních podmínkách, kde funguje vše. A stejně jako u běžného i30N i zde platí, že nejtvrdší režim podvozku se hodí pouze na okruh.

Auto v něm působí jako by nemělo tlumiče, má trochu problém držet kontakt s vozovkou, a odskakuje na nerovnostech. Na druhou stranu, na okruhu tenhle „beton“ oceníte. Po pár kilometrech tedy vyměknu, a podvozek dávám do nejkomfortnějšího nastavení. U Hyundai i30N totiž můžete volit buď přednastavené režimy, nebo si nakonfigurovat vlastní. Na našich cestách se mi nejvíc osvědčilo řešení všechno nejvíc, jen podvozek do měkka. A hle, všechno se rázem mění. Auto je pořád tvrdé jak šutr, ale dokáže naprosto dokonale kopírovat vozovku bez ohledu na to, jak moc je rozmlácená. Všechna kola jsou neustále v kontaktu s asfaltem a vám to tak dává možnost využít naplno potenciál auta. Najednou je auto jak teriér, který se žene za míčkem. Z jedná zatáčky do druhé skáče s takovou chutí, že se vám tomu nechce věřit. Nikde jsem se o tom nedočetl, ale trochu Hyundai podezírám z toho, že auto má trochu agresivnější geometrii, protože to, jakým způsobem padá do oblouku je opravdu úžasné. Auto předvádí skvělou stabilitu. Jakmile se kousne, už nepustí. Navíc mu vyloženě chutná drsné zacházení. Jakmile k němu budete přistupovat v rukavičkách, začne se s vámi hádat. Musíte mu dávat jasné příkazy, držet ho pod krkem, a hlavně se nepo***.

Ono totiž oproti většině dnešních hothatchů působí dost divoce a nesmlouvavě. Skvělou práci odvádí i elektronicky řízený samosvor na přední nápravě. V oblouku krásně stahuje čumák dovnitř zatáčky a na výjezdu můžete pořádně zatopit beze strachu, že spácháte kremaci jedné gumy. Naprosto fenomenální je také šestistupňový manuál. Ten je oproti standardu beze změny, ale to vůbec nevadí. Má krátké přesné dráhy, a měnit s ním rychlosti je naprostá slast. A zapomenout určitě nemůžu ani na výtečně nastavené řízení. Posilovač v Nku beru společně s tím v ToyoBaru za jeden z nejlépe naladěných na trhu. Je příjemně tuhý, k řidiči posílá kupu informací a nechybí mu přesnost. Taky je řízení extrémně rychlé. Mezi krajními polohami má jen lehce přes 2 otáčky, a je tak citlivé, že i sebemenší impulz se ihned přenáší do karoserie. Ze začátku jsem tak měl trochu problém držet auto v přímém směru na dálnici, ale je to o zvyku. Jakmile dojde na lámání chleba a budete chtít auto využít k tomu, k čemu bylo stvořené, budete ho milovat. Auto díky němu můžete skládat s naprostou precizností do zatáček, a přitom snad nikdy nedojde na situaci, kdy bude potřeba ručkovat.

Celkově by se dalo říct, že vše, co platí o běžném Nku, platí i zde. Stále je to úžasně zábavné auto, které svým přístupem k řidiči nemá ve své třídě konkurenci. Stále má v sobě ten správný nádech starých časů, kdy bylo potřeba opravdu řídit. Stále jde o trochu záludnou potvoru, kterou se musíte naučit krotit, ale odmění se vám za to spoustou zážitků. V limitované verzi se ale podařilo každou ze zmíněných vlastností posunout ještě o malý kousek dál a stvořit tak opravdu koncentrovaný řidičský nástroj, který baví a zároveň je až nebezpečně rychlý. Na první pohled decentní změny mají ve výsledku obrovský dopad na to, jak celé auto působí. Je to skvělá ukázka poctivého továrního tuningu, kde se zlepšilo celé auto a stvořil se naprosto vyvážený balíček, který dohromady funguje v naprosté symbióze.

Na těch pár řádků je opravdu těžké dostat všechny pocity a to, jak neuvěřitelně funkční tohle auto je, když dojde na ostrou jízdu. Teď bych vám tu mohl začít vyprávět o jednom krásném výletu do nejvyššího českého pohoří, kde jsem s tímhle prckem na zakroucených cestičkách dělal vrásky na čele majiteli osmiválcové R8, ale vy byste mi stejně nevěřili…a ve finále to ani není důležité. Důležité je, že Hyundai postavil auto, na které budu s láskou vzpomínat. Auto, které svým ražením vyvolává vzpomínky na dobu dávno minulou. Auto, které potřebuje, aby se ve vás probudil řidič. A za každé takové je potřeba být vděčný. Ať si klávesnicoví kovbojové třeba otlučou prsty do krve, Hyundai i30N Project C je zatraceně povedený kousek.

Hyundai i30N Project C toho na první pohled moc nemění, ale malé změny na hodně místech přinesly zcela nové chování auta. Jde o koncentrovanou řidičskou zábavu a závan starých časů, kdy byla auta trochu zběsilejší.

Test Peugeot 208 GT Line: Na pomezí prémiové třídy

Peugeot 208 ukazuje, že malé auto nemusí za každou cenu znamenat levnou roztřesenou krabičku. Má skvělý design i zpracování, jisté jízdní vlastnosti, ale na můj vkus by zasloužil trochu ostřejší drápky.

Ty tam jsou doby, kdy nad malými auty do města lidé ohrnovali nos a francouzské značky byli navíc ještě k tomu terčem nejrůznějších vtipů. Za poslední dobu se jejich evoluce zdá dokonce nezastavitelná a celá novinářská obec se podivuje nad tím, v jak šíleném tempu frantíci inovují.

Peugeot 208 není výjimkou. K zahození nebyla ani jeho předchozí verze, ale současná má vyloženě šarmu na rozdávání. Celá dvě stě osmička vypadá agresivně a v námi testované variantě tmavě šedé barvy se pyšní přímo dravým vzhledem. Největší dominantou jsou samozřejmě LED světla, která se prostě povedly výborně a za ty si designér rozhodně vysloužil tučnou odměnu. Jsou vlastně sladěná na obou koncích auta. Vzadu trojice šikmo svislých světel připomíná lví drápy. Přední světla se nesou v takřka stejném duchu a ještě navíc doplněny o již tak typické Peugeotí kly, které byly prostě napříč celou značkou trefou do černého. Asi nejhezčí je pak na celém autě pohled šikmo na zadní část. Společně s tmavými doplňky vypadá sportovně, dokonce jako po lehkém zásahu tunérské firmy.

Tak jak je ale 208 hezká zvenku, uvnitř je to pak naprostá lahůdka a několik lidí se po otevření dveří nestíhá divit, jak odvázaní v Peugeotu byli. Největší dominantou je určitě maličký a sportovně vypadající volant, zploštělý z horní i spodní strany, vespod navíc ještě vybavený chromovým emblémem GT. Trochu mě vrací do dětských let a připomíná mi volant z videoher, které jsme jako kluci hráli a já se vždycky divil, proč tak krásné volanty nedávají automobilky do svých vozů. No konečně jsem se dočkal. Nemůžu se dočkat až za něj usednu. Jakmile to udělám a nastartuji, moje překvapení pokračuje. Celá sedačka s velmi dobrým bočním vedením mě jemně obejme a povrch sedadla je příjemný na omak.

Celý interiér je laděný do černa a mě se temné interiéry líbí. Největším šokem je však 3D palubní deska před volantem. Vypadá to úžasně a ve mně to vzbuzuje pocit jako že si chci na jednotlivé symboly sáhnout, vzít je do ruky a prohlédnout z blízka jak to funguje.  Mezi jednotlivými zobrazeními palubky si můžete přepínat na multifunkčním volantu. Jejich změna je sice poněkud vlažnější, ale za ten efekt odpouštím. Vpravo nad středem palubní desky pak vyčnívá displej infotainmentu, k jehož grafice nemám žádné výhrady. Není sice úplně součástí palubní desky, ale není ani vystrčený tak nevkusně jako u jiných aut a navíc je příjemně naklopený k řidiči. Jeho odezvy jsou svižné, okamžité a menu přehledné. Těsně pod ním jsou pak umístěny pěkně vyvedené klávesové spínače a nad nimi symboly k ovládání hlavních menu infotainmentu.

Vypadají sice jen jako namalované obrázky, ale jsou dotykové. Je to vtipné a účelné řešení jak se rychle celým infotainmentem pohybovat a navíc super na údržbu, kdy prach setřete jedním tahem a je uklizeno. Dále dolů je potom decentně schovaná a velmi objemná vyklápěcí schránka, kde samozřejmě najdete USB konektory. Celý střední panel pak zakončuje krásná řadící páka automatické převodovky, která mi opět z dob videoher připomíná zahnutý joystick. Jsem prostě čím dál víc přesvědčený, že designér interiéru je nadšený pařmen. Celý interiér pak doplňují integrované LED pásky. Největší barevná hudba se rozjede právě se setměním, kdy interiér 208 opravdu vypadá jak z jiného světa.

Zkouším trochu skepticky rozjet tříválcový přeplňovaný motor 1,2 o výkonu 96 kW. Ve spodních otáčkách o něm není skoro vědět, ale s přibývajícími otáčkami se projevuje jeho jadrný zvuk a nezní to vůbec špatně. Osmi stupňový automat skládá jeden kvalt za druhým jak po másle a já si říkám, že mi vlastně vůbec nic nechybí. Síly je tu dost, na předjíždění žádný problém a s katolickou jízdou jsem se za celý týden v pohodě pohyboval pod 6ti litry na 100 km. Je pravdou, že absolutní pohodu na palubě mi občas překazilo jen lehké cuknutí převodovky při podřazení, ale že by mě to nějak vyvedlo z pohodové nálady na palubě malého Peugeotu říci nemůžu. Všimnout se toho sice dá, ale 208 bych kvůli tomu rozhodně nezavrhoval.

Řízení jde zlehka a chtělo by se říci, že vám k ovládání Peugeota stačí pouhý pohled. Řízení je mírně přeposilované, ale od podvozku jsem měl pořád dost informací a i když jsem se někde nechal unést a několikrát se mi auto podařilo na horším povrchu dostat do přetáčivého smyku, jeho chování je stále čitelné. Říkáte si co vás může navnadit na lehké sportování s tímhle GTčkem? Stačí si jen přepnout do sportovního režimu, motor se začne ochotně vytáčet k vyšším otáčkám a začít řadit pádly pod volantem. Nevyvolá to ve vás samozřejmě ty nejúžasnější sportovní zážitky, ale na občasné vyblbnutí jako dělané. Při normální jízdě občasné vymetení výmolu, nebo jízda po špatné silnici také nejsou důvodem k tomu, že bych si na něco chtěl stěžovat.

Peugeot mě s francouzskou grácií přenáší přes nerovnosti, rány do podvozku snáší statečně a kolem mě se prostě rozlévá jen pohoda. Tu ještě umocňuje pocit, že na mě dohlíží několik bezpečnostních asistentů, kteří hlídají jízdu v pruzích, nastavují rychlost tempomatu, hlídají mrtvé úhly, nebo čtou dopravní značky. Asi jediný, kdo takovou pohodu s vámi na palubě sdílet nebude budou cestující na zadních sedačkách. Peugeot 208 je prostě ze segmentu malých aut a tak prostě místo vzadu z ničeho nevykouzlíte. Řidiči nad 180 cm si za sebe pak posadí pohodlně tak akorát děti.

Peugeot 208 nám přijde opravdu hodně sympatický malý Francouz. Je povedený jak z venku, tak zevnitř. Je pohodlný, vpředu ergonomicky skvělý a rozhodně s ním není nuda. Po první předváděčce určitě osloví mnoho lidí, ale otázkou bude, kolik z nich pak po sdělení cenovky skutečně prodejci přesvědčí, aby s ním odjeli, protože prostě není z nejlevnějších.  Verze GT Line je nad půl milionu a levnější základní verze už tolik šmrncu nemají. Frantíci si jsou poslední dobou ale hodně jistí v kramflecích a dobře ví co dělají. Nám je jejich práce moc sympatická.
====
pos
////
Shelly Duo recenze: levná chytrá žárovka do každé domácnosti i kanceláře

Trh s chytrými žárovkami se neustále rozrůstá a chytré produkty se čím dál více dostávají do běžných domácností. V dnešní době není pořízení chytrého osvětlení domů nikterak drahá záležitost a na trh přicházejí noví hráči. Mezi ně patří i firma Shelly, která sídlí v Bulharku, konkrétně v hlavním městě Sofie. Ta nabízí vše od žárovek, přes požární hlásiče až po zásuvky. V dnešní recenzi si však ukážeme žárovku Shelly Duo.

Obsah Balení Shelly Duo
Balení Shelly Duo není nikterak bohaté. Musíte totiž myslet na to, že stále kupujete žárovku za pár stovek a tak nečekejte žádné další příslušenství, ani manuál. Ten je dostupný na stránkách výrobce v PDF formátu. Na tom nevidíme nic špatného. Krabička na své vnější straně zmiňuje všechny klíčové vlastnosti, jako mobilní aplikaci Shelly Cloud, funkčnost s Wi-Fi 2.4 GHz, maximální svítivost 800 lumenů, dálkové ovládání, časovač vypínaní a zapínaní či SSL konektivitu.

Zpracování a vzhled Shelly Duo
Pokud jste někdy v ruce drželi nějakou novější žárovku, nic vás na Shelly Duo nepřekvapí. Jedná se o klasickou žárovku, která je určena do patice E27. Má v sobě integrovanou Wi-Fi a nepotřebuje žádný další hub k provozu, což potěší.

Proč chtít chytrou žárovku?
Jak jsme zmiňovali v prvním odstavci, trh s chytrými žárovkami se neustále rozrůstá a tyto věci se tak stávají běžným uživatelům mnohem dostupnější. Asi si mnoho z vás říká, na co je taková žárovka dobrá? Přeci nejsme tak líní, abychom se nedokázali zvednout z gauče a zmáčknout vypínač. Jenže benefity nejen Shelly Duo jsou úplně jiné. A to, že se dá na dálku vypínat a zapínat je jen takový malý bonus.

Tím nejlepším je možnost zeslabování/zesilování světla a hlavně nastavení teploty. A teď nemluvíme o RGB, které je pro potřeby normální domácnosti zcela zbytečné, ale o teplotě. Žárovku Shelly Duo jsme testovali v bytě, který je i přes den kvůli menším oknům poměrně tmavý a tak v něm vynikla ještě více. Ráno, když jsme potřebovali být produktivní a psali jsme články se nám hodilo studené, modré světlo, které bylo po většinou na 100 % jas. Naopak večer u televize, nebo pokud je libo při usínání se hodí spíše teplejší, žlutější odstín který stačí na 30 % jas.

Aplikace Shelly Cloud
Pro ovládání žárovky Shelly Duo je zde aplikace Shelly Cloud, ale i ostatní služby. Oblíbili jsme si týdenní rozvrh. Vzhledem k tomu, že po většinu dne víme, co budeme zrovna dělat a kde budeme jsme si nastavili přesný rozvrh toho, kdy má žárovka svítit a jak.

Chytrá domácnost
Kromě aplikace můžete využít služeb Google Asistenta, Google Home či Amazon Alexa, což je jistě příjemný benefit. Apple HomeKit však v seznamu překvapivě chybí. Vyzkoušeli jsme několik různých scénářů, jasu i teploty a tento rozvrh nám vyhovuje zatím nejvíce. Každý jsme ale jiný a tak si svou ideální teplotu i jas budete chvíli vybírat. A pokud nechcete, je zde také funkce která přizpůsobuje teplotu i jas dle toho, jak zapadá či vychází slunce. Pro zajímavost potěší také aktuální spotřeba, kdy v plné zátěži se dostáváme na 9 W, zatímco při úspornějším svícení někam ke 2,2 W. Aplikace nabízí také rozřazení jednotlivých zařízení do místností a tak není problém rozsvítit/zhasnout celý obývák zároveň.

Existují zde i různé scénáře, takže pokud máte Shelly Duo více, můžete si domácnost zcela zautomatizovat. Naopak zamrzí kostrbatá čeština, kdy některé texty zobrazuje česky, jiné zase anglicky. Na tom je ještě určitě třeba zapracovat. Jinak ale nedochází k žádným pádům a je poměrně přehledná.

Cena a dostupnost Shelly Duo
Žárovka Shelly Duo je dostupná na většině českých e-shopů a to za cenu přibližně 380 Kč s DPH. Pokud bychom chtěli osvítit celou naší domácnost, kde se nachází 13 žárovek, vyšlo by nás to na 4940 Kč. To není málo peněz, na druhou stranu je ovládání světel mnohem pohodlnější. A hlavně přizpůsobitelné, což u běžných žárovek většinou nejde.

Resumé
Po našem testu uvažujeme, zda bychom si žárovku koupili o k nám do domácnosti. Došli jsme k závěru, že jednu asi ne. Abychom využili všech možností, které chytré žárovky nabízí, osvětlili bychom rovnou celou místnost, nejlépe celou domácnost. Až pak by totiž vynikl ten velký benefit v podobě teplot barev a nastavitelného jasu. Na každý pád je Shelly Duo kvalitním produktem za přijatelné peníze.